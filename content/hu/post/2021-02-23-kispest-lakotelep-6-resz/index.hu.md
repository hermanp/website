---
title: Kispest lakótelep, 6. rész. A III. ütem
author: Peter Herman
date: '2021-02-23'
slug: kispest-lakotelep-6-resz
categories: []
tags: 
  - kispest
  - lakótelep
  - panel
subtitle: ''
summary: ''
authors: []
lastmod: '2021-02-23'
featured: no
image:
  caption: ''
  focal_point: ''
  preview_only: no
projects: []
toc: true
---

III. ütem? De hol? Nos, talán nem lövöm le a poént, ha elárulom az elején, hogy sehol. De ennek a résznek az elején egy újabb kitérőre invitálom az olvasót a lakásépítési tervek sorában. 1976 októberével szakadt meg a sorozatuk a [3. részben](/hu/post/kispest-lakotelep-3-resz/), innen veszem fel a fonalat újból. Hogy miért csak ebben a részben és a miért nem az előzőben? A II/B ütem már haladt a pályáján, amit a rendezési terve kikötött számára, újdonság vele kapcsolatban a lakásépítési tervekben már nem adódott. Nem úgy a III. ütemmel kapcsolatban! Az 1977-es év, ahonnan indítjuk ezt a cikket, fedi fel ezt az ötletet elsőként.


## VI. ötéves lakásépítési tervek

### Előzetes javaslat

[1977. december 21](https://library.hungaricana.hu/hu/view/HU_BFL_XXIII_102_a_1_1977-12-21/?pg=0&layout=s)-én, az év utolsó BFT VB ülésén kerül terítékre *az 1981-1982. évekre vonatkozó és a VI. ötéves tervi előzetes lakásépítési javaslat*. A lakásépítési területek kiválasztása előtt felmérés készült a második 15 éves lakásfejlesztési terv várható igényeiről és három fő szempontot kívántak mindenképp érvényre juttatni:
- minél nagyobb mértékű területi koncentrációt a kívánatos fejlesztési irányokban, 
- a közlekedésfejlesztés üteméhez és területi irányaihoz való lehetséges mértékű alkalmazkodást, 
- a közműfejlesztések reális lehetőségeinek figyelembevételét.

{{< figure src="a_lakasfejlesztes_foiranyai.png" title="A lakásfejlesztés fő irányai, VI. ötéves lakástelepítési terv. Közte a DK-i irány részeként Kispest." numbered="true" >}}

{{< figure src="metro_es_hev_vonalak.png" title="Metró és HÉV vonalak és a VI. ötéves lakástelepítési tervben javasolt területek összefüggése." numbered="true" >}}

{{< figure src="kozmu_alkalmas_teruletek.png" title="Közművesítés szempontjából lakástelepítésre alkalmas területek, VI. ötéves lakástelepítési terv." numbered="true" >}}

> Határozott fejlesztési tendenciaként mutatkozik a pesti oldalon a délkeleti irányban javasolt telepítés, mely Kispesten nemcsak a mennyiségi lakásigény kielégtésében játszik lényeges szerepet, hanem a peremkerületi rekonstrukciós feladatok területén is.

Miért is kellett elfogadni már 1977-ben ezt a javaslatot? Azért, mert ennek alapján a tervet megalapozó területelőkészitő tevékenység kezdetét veheti, megindulhat a részletes rendezési tervek és azok alapján a beruházási programok tervezése, valamint összeállíthatók az 1981-82. évi építés területelőkészítő programjai. 

*A VI. ötéves terv lakásépítési területei*. Kivonat

| Kispest III. | Összesen | 1982 | 1983 | 1984 | 1985 |
| ------------ | -------- | ---- | ---- | ---- | ---- |
| Építés       |     4000 |    - |    - | 2500 | 1500 |
| Bontás       |     1800 | 1200 |  600 |    - |    - |

Fontos megjegyezni, hogy ezek a számok előirányzatok és a részletes rendezési tervek, beruházási programok elkészülte után pontosításra kerülnének.

{{< figure src="VI_oteves_lakas_javaslat_terkep.png" title="VI. ötéves terv (1980-1985) lakásépítési területei. Itt jelenik meg először térképen a kispesti III. ütem. Mellette láthatóak a korábbi ütemek területei. A számozás az előterjesztésben használt sorszámra utal, a római számok az ötéves tervet jelölik. A térképet a BVTV készítette, minősítették: 1975. szeptember 9." numbered="true" >}}

Ezután következnek a területlehatárolások, amelyek közül lássuk a kispesti **III. ütemet**!
- lehatárolás: Bem u. - Irányi Dániel  u. - Munkácsi u. - Vak Bottyán u. - Lajosmizsei vasút vonala.
- jelenlegi beépítés: A terület sík fekvésű, kertes családiházas beépítéssel, az épületek jelentős része magántulajdonban van, állaguk zömében közepes. Az eddigi ötéves tervek lakástelepítési javaslataiban nem szerepelt. Mivel a területet építési tilalom soha nem érintette, ezért az utolsó 15 évben mintegy 70-80 családiház, illetve jelentős toldalék építésére került sor. Van egy jelentős cipőipari KTSZ.
- a közművek mind rácsatlakoztathatók az eddigi kispesti ütemek biztosította hálózatokra.

És... ennyi! A továbbiakban nincs továbblépés. Ez csak terv maradt, vagy inkább csak ötlet. Viszont mégis találunk valami mást III. ütem címen, de ez nem következetesen használt név, helyette inkább **Kispest Corvin krt.** néven emlegették. Hogy mi lehetett ez? Területlehatárolást és térképet is találtam róla, ami voltaképp háromszögnek is tekinthető és ekkor jövök rá, hogy ez lehet a **"Bermuda háromszög"**! Erről írok a III. ütem fejezetben lejjebb.

### Javaslat

[1979. június 6](https://library.hungaricana.hu/hu/view/HU_BFL_XXIII_102_a_1_1979-06-06/?pg=0&layout=s)-ra esett a BFT VB-ben *a főváros VI. ötéves lakásépítési és telepítési javaslata*. Az előzmények és a háttérmunka ismertetésénél rámutatnak, hogy az 1979. február 26-án elfogadott 15 éves fővárosi lakásépítési program alapján ("a műszaki-gazdasági realitásokhoz igazodva") a korábbi 124000 helyett 100000 lakást terveznek felépíteni a VI. ötéves terv alatt. Érdekesség, hogy *"az V. ötéves tervi 2000 lakással szemben a VI. ötéves tervidőszakban 7-10000 lakás teljes felépítésénél és további 10000 lakás befejező munkáinál számíthatunk vidéki vállalatok részvételére."*. Szeretnék visszautalni a [4. részben](/hu/post/kispest-lakotelep-4-resz/) olvasható [1981-es tájékoztatóra](/hu/post/kispest-lakotelep-4-resz/#jelent%C3%A9s-az-%C3%A9p%C3%ADt%C3%A9sr%C5%91l-1981) a kispesti beruházási munkákról. Itt részletesen lehet olvasni a vidéki vállalatokról és dicséretükről. Ezek szerint a II/B ütem 8124 db lakásánál a HÁÉV a generálkivitelező, hogy ez "teljes felépítését" jelenti-e, nem tudom, de látható, hogy a kispesti építkezés bizonyosan nagyrészt hozzájárul ehhez a statisztikához.

A kispesti III. ütem már nem szerepel a VI. ötéves tervi javaslatok között, csak a II/B ütem, mint "átmenő lakótelep". A fentiek tükrében ez az egyik terület, ami a "műszaki-gazdasági realitásokhoz igazodva" törlésre került.

Az [1981. június 3](https://library.hungaricana.hu/hu/view/HU_BFL_XXIII_102_a_1_1981-06-03/?pg=0&layout=s)-án tárgyalt Budapest Főváros VI. ötéves fejlesztési terve, pontosabban: *Budapest Főváros VI. ötéves területfejlesztési tervjavaslata* nem szolgál Kispest tekintetében érdemi információval. Ugyan rendelkezik egy önálló fejezettel a kispesti városrészközpontról, de csak általánosságban veszi végig az infrastruktúra elemeit és azok változását. A térképek is ezek szemléltetésére szolgálnak, a lakástelepítésről nincs szó.

A III. ütem azonban nem tűnt el teljesen, csak átalakult. Egy másik területet kezdtek így hívni és a VII. ötéves lakásépítési javaslatban tűnik fel elsőként. Ahogy fentebb is utaltam rá, erről írok lejjebb, a III. ütem fejezetében.


## 15 éves lakástelepítési terv 1978

[1978. június 21](https://library.hungaricana.hu/hu/view/HU_BFL_XXIII_102_a_1_1978-06-21/?pg=0&layout=s)-én tárgyalták BFT VB ülésén *A főváros 1976-1990-ig terjedő 15 éves lakástelepítési és lakásfejlesztési programját*. Ebben Kispestről bár nem esik szó, csak a mellékelt térképen jelenik meg, mégis, méltó a tárgyalásra, ugyanis keretbe foglalja az eddigi és az ezt követő 15 év lakásépítési törekvéseit. 

*Mit vizsgáltak?*  
> [...] több, mint félmillió lakás elhelyezésére alkalmas területet elemzett három telepítési változatban azzal a feltétellel, hogy a **második 15 éves tervidőszakra 350.000**, a VIII. ötéves tervidőszakra további 100.000 lakás elhelyezésére alkalmas területet kell feltárni.

*Mik a telepítési változatok eltérései?*  
Ha magasabb lakásszámú terv valósulna meg, akkor a XVII., XVIII. és a XX. kerületekben jelenleg mezőgazdasági rendeltetésű területek beépítését is elő kell irányozni.

*Mi a végkövetkeztetés?*  
> A sorozatos egyeztetések eredményeként megállapítható, hogy
> - a területi javaslatok és a hozzájuk kapcsolt előirányzott lakásmennyiségek elfogadható műszaki és pénzügyi ráfordítással láthatók el közlekedési és közművonalakkal és berendezésekkel
> - a szanálás javasolt mértéke biztosítja az avult lakások állományának fokozatos felszámolását és emellett elegendő számban hoz létre a lakáshiány enyhítéséhez szükséges lakásszámot
> - végül az 1971-ben jóváhagyott általános városrendezési tervvel végrehajtott egybevetés azt is bizonyította, hogy a városszerkezet alapvetően helyesen fejlődik és az előirányzott lakásépítés azt nem torzítja.  

A terv maga két kötetből áll. Részletesebben csak az eddig számításba nem jött területeket tárgyalják, így a fentebbi kispesti III. ütem terülét sem érintik.

Nézzük a 24 oldalas első kötet, a lakástelepítési javaslat tartalomjegyzék szerinti egységeit!

### Lakástelepítési javaslat

1. *Összefoglaló telepítési javaslat*. A második 15 éves tervidőszakban 315-330 ezer lakás felépítésére kell felkészülni, köztük a peremkerületi központok (így Kispest központ) átépítésével.
2. *Az általános rendezési tervben lakásépítésre nem szánt*, de nagyobb lakásszámú terv esetén számba vett *területetek*.
    - XV.kerület, Újpalota bővítése
    - XVI. kerület, Cinkota
    - XVII. kerület, Rákosiget
    - XVIII. kerület, Vörösfény utca
    - XX. kerület, Szentlőrinci út
    - XXI. kerület, Dél-Csepel
3. *A területek igénybevételének sorrendje*. A második 15 éves tervidőszak első ütemét jelentő V. ötéves terv elhatározásait adottságként kezeli a telepítési javaslat, és nagy vonalakban a VI. ötéves terv telepítési terve is kialakultnak tekinthető, ezért a területek igénybevételi sorrendjét elsősorban a VII. ötéves terv időszakra határozzák meg, figyelemmel a VIII. ötéves tervi átmenetre.
4. *Beillesztése a nagytávlatú általános rendezési tervbe* és az átmenet a következő gazdasági tervidőszakra.

> Nagyon fontos, hogy a jövő követelményeinek és lehetőségeinek irreális alábecslését a közel egymillió embernek új otthont teremtő építkezés tervezői elkerüljék, ne zárják el a városszerkezet korszerű fejlesztésének útját sem a rekonstrukciók, sem az új építkezések területén. A múlt, jelen, a közeli és távolabbi jövő nagyvárosi agglomerációjának egyre tökéletesebb városépítészeti egységként való fejlesztését tehát elsősorban a **nagyléptékű településtervezéssel** kell megalapozni, mégpedig a települési funkciók programozása, a területhasznosítás, a műszaki hálózatok, az emberi környezet megformálása tekintetében egyaránt. A második 15 éves lakásfejlesztési program végrehajtása Budapesten és környékén eddig példa nélkül álló lehetőséget ad **a városszerkezet tagolására** egységes rendszert alkotó zöldterületekkel és új központi együttesekkel, a lakosság életkörülményeinek javítására vegyes funkciójú városszerkezeti egységek kialakításával, az agglomeráció és vonzásterülete összefogására nyitott közlekedési és közműhálózatok területbiztosátásával — de mindennek az ellenkezőjére is lehetőséget nyújt.  
> A **6-8 budapesti városrészt** a Duna, a vasutak, nagyterületű pályaudvarok és az autópályák-autóutak még mindig jelentős nagyságrendű komplex funkcionális tartalmú tervezési
városszerkezeti egységekre bontják. [pl. Újpest-Káposztásmegyer, Újpalota, Pesterzsébet-Soroksár, Csepel]  
> Hasonló elvek szerinti tagolással **további 15-20 kisebb egység** különíthető el egyenként 5-30.000 új lakás építési lehetősógével, ennek megfelelő 20-100.000 lakossal. A szerkezeti egységek területén létesülő új lakó-, munkahelyi és szabadidő övezetek egyidőben történő összehangolt tervezése föltétele annak, hogy az új beruházások a teljes területből városépítészeti egységeket teremtsenek.  
> A VIII. ötéves terv során mind az átépítés, mind a szabad területek beépítése **Pest déli részei** felé fordul. [...]  
> As új lakásépítkezés következtében **megváltozik a főváros népességének területi elhelyezkedése**. Északon-északkeleten, valamint délen-délkeleten a Belvárostól egyaránt 10-13 km átlagos távolságra a Budapest utáni legnagyobb magyar városok nagyságrendjét meghaladó új népességtömörülések jönnek létre 15 év alatt. [...]

> Az így kiterjedt korszerű *nagyvárosi területet* észak-déli irányban 20-26 km hosszan elnyúló, 10-15 km széles négyszög foglalja be. Ennek közepén a Dunától keletre 2-3 km távolságban a hírhedten nagy laksűrűségű beépítés 4-5 km hosszon való korszerűsítése következtében a lakosság kb. annyival csökken, mint Szeged mai lélekszáma.  
> A budapesti agglomeráció munkahelyeinek zöme az előbb körülírt négyszög hosszanti súlyvonala mentén helyezkedik el, azon is jellegzetesen tömörül a központi városrészben és Csepelen. Az elkerülhetetlen **napi munkahelyi utazások** tűrhető időn és távolságon belül való tartása érdekében a második 15 éves lakásépítési programmal egyidőben végrehajtandó *ipari és intézményi munkahely-áttelepítési és létesítési program* területi lebontását úgy lenne célszerű irányítani, hogy legalább a női munkaerő felének megfelelő számú munkahely kerüljön az új lakásoktól gyaloglási távolságon belülre, továbbá a lehető legtöbb északon, ill. dél-délkeleten az agglomeráció környéki településeinek igazgatási területére.

5. *Budapest másfél évtized múlva*.
> A második 15 éves lakásépítési program 1990-ig egyetlen városban, időben és térben összpontosítva milliónyi embert helyez **új városi környezetbe**. A kapcsolódó és járulékos beruházások szerény aránya is **páratlan építészeti teljesítmény** feltételeit fogja biztosítani a lakáson kívüli közösségi élet színterein. Rotterdam, Coventry, Vällingby világhírű központjainak tapasztalatait a fővárosi építészek a példáknál többszörösen nagyobb feladatokra hasznosíthatják.

Ezután gyorsvasúti és úthálózati terveket (benne MÁV fordulóállomások, Volán végállomások) taglal. Folytatja a közmű szolgáltatásokkal (víz, csatorna, fűtés, hulladék). Érdekesség, hogy az észak-pesti hulladékégető működése mellett szó esik egy dél-pesti építéséről is, miáltal nem lesz szükség hulladék lerakásra. Ezután következik egy táblázat, amely a térképen sorszámokkal jelölt területek V-VI-VII. ötéves tervi tervezett építési és bontási számait mutatja be. Kispest a II/A, II/B és III. ütemeivel szerepel, a III. ütem esetén megismétlik a fentebb is olvasható VI. ötéves tervi számokat.

{{< figure src="masodik_15_eves_lakastelepites_kispest_terkep.png" title="Budapest 15 éves lakástelepítési koncepciója 1976-1990 térkép, 1978, részlet. Láthatóak a kispesti II/A és II/B ütemek, valamint a tervezett III. ütem is, 62-es számmal. A térképet a BVTV készítette 1975. szeptember 9-én." numbered="true" >}}

A 69 oldalas második kötetben magát a 15 éves **lakásfejlesztési programot** mutatják be, aminek a célja: a lakáshiány megszüntetése. A tartalomjegyzék szerint kivonatolom.

### Lakásfejlesztési program

#### Az I. 15 éves lakásfejlesztés értékelése

Az országos I. 15 éves (1961-1975) lakásépítési terv mellett Budapestre vonatkozóan nem készült távlati lakásépítési terv. A lakásépítési előirányzatok a középtávú (5 éves) népgazdasági tervek kidolgozása és jóváhagyása során kerültek rögzítésre. Az országos I. 15 éves lakásépítési terv célja a lakásépítés ütemének gyorsítása és ezáltal az önálló lakással nem rendelkezők lakáshoz juttatása és a lakásállomány átalakítása volt.
    
1. *A teljes budapesti lakásállomány fejlődése*. A II. ötéves tervben a megszűnt lakások közel fele 3 és több szobás (lakásmegosztás), a lakás céljaira alkalmatlan lakóépületek bontása viszont jelentéktelen mértékű volt. A IV. ötéves tervben viszont a megszűnt lakások mintegy 70 %-a szoba-konyhás, komfort nélküli volt.

| Építés (ötéves terv) | II.   | III.  | IV.   | II. (%) | III. (%) | IV. (%) | Összesen | Százalék |
| -------------------- | ----- | ----- | ----- | ------- | -------- | ------- | -------- | -------- |
| 1 szobás             | 16320 |  6201 |  5517 |    32,1 |     10,5 |     7,1 |    28038 |       15 |
| 2 szobás             | 28045 | 40692 | 50130 |    55,2 |     69,1 |    64,8 |   118867 |       64 |
| 3 szobás             |  6456 | 12045 | 21687 |    12,7 |     20,4 |    28,1 |    40188 |       21 |
| összesen             | 50821 | 58938 | 77334 |   100,0 |    100,0 |   100,0 |   187093 |      100 |
| állami összesen      | 31305 | 36424 | 48102 |       - |        - |       - |   115831 |        - |
| állami aránya        |  61,6 |  61,8 |  62,2 |       - |        - |       - |     62,0 |        - |


| Bontás (ötéves terv) | II.   | III.  | IV.   | II. (%) | III. (%) | IV. (%) | Összesen | Százalék |
| -------------------- | ----- | ----- | ----- | ------- | -------- | ------- | -------- | -------- |
| 1 szobás             |  2156 |  5450 | 11903 |    41,9 |     63,8 |    73,3 |    19509 |       65 |
| 2 szobás             |   519 |  1405 |  2860 |    10,1 |     16,5 |    17,6 |     4874 |       16 |
| 3 szobás             |  2475 |  1686 |  1481 |    48,0 |     19,7 |     9,1 |     5642 |       19 |
| összesen             |  5150 |  8541 | 16244 |   100,0 |    100,0 |   100,0 |    29935 |      100 |


| Lakásállomány        | 1961   | 1961 (%) | 1976   | 1976 (%) |
| -------------------- | ------ | -------- | ------ | -------- |
| 1 szobás             | 327886 |     60,0 | 301699 |     43,0 |
| 2 szobás             | 171583 |     31,4 | 278825 |     40,0 |
| 3 szobás             |  46977 |      8,6 | 121778 |     17,0 |
| összesen             | 546446 |    100,0 | 702303 |    100,0 |


| Felszereltség (%) | 1961 | 1976 |
| ----------------- | ---- | ---- |
| villanyvezeték    |   99 |   99 |
| vízvezeték        |   84 |   96 |
| csatornahálózat   |   55 |   76 |
| vezetékes gáz     |   44 |   57 |
| korszerű fűtés    |    3 |   50 |
| fürdőszoba        |   46 |   62 |


Távlati cél az egy szobára jutó átlagos lakosszám értékének: 1 fő.

| 100 lakásra jutó | családegység | lakos | lakos/szoba |
| ---------------- | ------------ | ----- | ----------- |
| 1961             |          129 |   337 |        2,19 |
| 1966             |          126 |   330 |        2,07 |
| 1971             |          122 |   315 |        1,82 |
| 1976             |          115 |   294 |        1,68 |


2. *Az állami lakásépítés értékelése*.
    1. A lakótelepek jellemzése és területi elhelyezkedésének városszerkezeti értékelése. A lakótelepek területi megoszlása, nagyságrendje, építési módja és jellege a 15 éves időszak alatt jellegzetes változáson ment át.
        - A 15 éves időszak kezdetén — hagyományos, illetve blokkos technológiával — egy-két ezer lakásos lakótelepek épültek, a József Attila lakónegyed kivételnek számít hatezret is meghaladó lakásszámával. Erre a szakaszra a Lágymányosi, az Árpád-hídfői, vagy a Lakatos úti lakótelepek jellemzőek. A lakótelepek jórészt a városmagot övező kerületekben, többnyire szabad területeken épülnek fel, a rekonstrukció még óvatosan indul el.
        - A hatvanas évek közepétől néhány olyan új tényező jelenik meg, ami fokozatosan bár, de gyökeresen változtatja meg a lakótelep-építést Budapesten: a panel, a metró és a rekonstrukció. Tízezres nagyságrendben épülnek a lakások, bár kissé kiszorulva, de még mindig zömmel a belső városrészeket övező kerületekben, igy Kelenföldön, Óbudán, Zuglóban végül Újpalotán már 10-15 ezer lakás valósul meg. Józsefvárosban megindul a belső városrészek rekonstrukciója. Megindul Csepelen, Pesterzsébeten, Kispesten, Kőbányán és Újpesten a városközpontok átépítése.
        - A második ötéves tervre jellemző alacsony, 4-5 szintes beépítést a harmadik és negyedik ötéves tervidőszakokban a 10 szintes beépítés váltja fel. Az eleinte többnyire szabadon tájolható és kapcsolható típusokat általában csak **kötötten tájolható** és szabadonállóan alkalmazható típusok váltják fel. Ezek a lakótelepek nagyságuk és beépítési magasságuk növekedésével veszítettek a kisebb és alacsonyabb lakótelepek emberi léptékéből, sőt városiasabbak sem lettek mindenütt. Az épületek **lábakra állítása** (Óbuda) vagy a **jellegzetes beépítési rendszerre** törekvés (Újpalota, Józsefváros) mutat olyan elemeket, amelyek hozzájárulhatnak ahhoz, hogy a lakótelep **egyedivé** is tudjon válni. Mindenesetre a 15 év során felépült lakótelepek beépítési módja és jellege sok esetben nincs szerves kapcsolatban azzal a városi környezettel, amiben felépült — ez a jövő feladata.
    2. A feltáró jellegű közlekedésfejlesztési tevékenységek.
    3. Közművek. Hálózati hosszak és ellátottság. A fejlődés érzékelhető, de szükséges lesz a további építkezéseknél a bővítés.
    4. Zöldfelületi ellátottság. Benne lakótelepi helyzet, játszóhelyek, klubszerű közösségi helyek. Vannak megoldandó problémák.
    5. Intézményellátási program. Az alapfokú intézményellátást normatívák biztosítják. Átmeneti feszültségek a lakásépítés utáni átadások miatt. Közintézmény típusok szerinti mutatószámok, elmaradások.
    6. *A lakásépítési technológiák és a típustervezés városépítészeti összefüggése.* Az állami lakásépítésnél a II. ötéves tervben uralkodó hagyományos technológia szerepét a blokkos építési mód veszi át, és megjelenik az öntött technológia és a paneles építési mód. A III. ötéves tervben a blokkos technológia aránya csökken, a hagyományos technológia kezd teljesen kiszorulni és a paneles építési mód válik uralkodóvá. A IV. ötéves tervben a hagyományos technológia megszűnik, a blokkos technológia teljesen visszaesik, és a paneles építési mód 80 % körül stabilizálódik. E mellett az öntött, illetve alagútzsalus technológia mérsékelten teret nyer. A lakások kevésbé variálhatóak, az esetleges bővítés vagy alaprajzi változtatás lehetősége nincs meg. A lakóépületek vonatkozásában az állami lakásépítésnél uralkodóvá vált 10-11 szintes középmagas ház, gyakran **túlzottan hosszú épületekben** létesül. Az épületek földszintjén is kevés kivétellel lakás van, a kereskedelmi és szolgáltató intézmények általában kiszorulnak külön épületekbe. Az épületek esztétikai megjelenése, bizonyos típusok esetében alatta marad az épitészeti és városépítészeti szempontból társadalmilag megkívánt szintnek. A lakóhelyi integrációt segítő megfelelő méretű intim jellegű terek, kis léptékű térarányok nem alakíthatók ki. [...] **A lakótelepek tervezése** az említett kötöttségek hatására egyre inkább **elmerevedik**, az együttesek nem mutatnak egyéniséget, sajátos hangulatot, városias jelleget.

| Állami lakásépítés (ötéves terv) | II. | II. (%) | III. | III. (%) | IV. | IV. (%) | Össz | Százalék |
| -------------------------------- | --- | ------- | ---- | -------- | --- | ------- | ---- | -------- |
| lakótelepi lakás (ezer db)       |  16 |      52 |   24 |       67 |  45 |      94 |   85 |       74 |
| egyéb állami lakás (ezer db)     |  15 |      48 |   12 |       33 |   3 |       6 |   30 |       26 |
| összesen (ezer db)               |  31 |     100 |   36 |      100 |  48 |     100 |  115 |      100 |
| lakótelepek száma (db)           |  12 |       - |   19 |        - |  18 |       - |   35 |        - |

3. A magán-lakásépítés értékelése.
4. *A 15 éves lakásfejlesztési tevékenység társadalompolitikai értékelése.*
    1. *A lakáshiány.* A lakáshiány mértékét elsősorban abból lehet megítélni, hogy az önálló lakásra igényjogosult családegységek miként viszonyulnak a lakások számához. E viszony képezi a mennyiségi lakásigény, illetve lakáshiány fogalmát. A lakásállomány 31 %-os növekedése a kettős feladatot (lakáshiány mérséklés és új többletigény kielégítés) csak részben tudta megoldani, a kezdeti 154000-re tehető lakáshiány csupán 133000-re csökkent. A kezdeti időszakban a családegységek 22 %-ának nem volt önálló lakása, ami 16 százalékra mérséklődött a 15 év során.
    2. *A lakásfejlesztési tevékenység társadalmi hatása.* [Pozitívumai többek között...] A lakásviszonyokban a szocialista társadalom fejlesztési célkitűzéseivel megegyezően kiegyenlítődés következett be, a munkáscsaládok lakáshelyzete gyorsabb ütemben javult, mint a többi társadalmi rétegé. Az új lakótelepek tömeges megjelenése a társadalmi szempontból előnytelen [sic!] családiházas igényt visszaszorította. [Negatívumai többek között...] A lakásépítés térbeli aránytalanságai miatt és a lakáselosztás mechanizmusa vitatható elemeinek következtében társadalmi szegregációs jelenség bontakozott ki. Az új lakótelepeken a fiatal családok, a társasházas területeken az értelmiségiek, a pesti családiházas kerületekben az alacsonyabb végzettségű munkáscsaládok koncentrálódnak, a belső pesti városrészek társadalmilag is elöregednek. Az új lakótelepek lakásállományának összetétele nem teszi lehetővé a teljes demográfiai struktúrájú népesség letelepedését. Az alkalmazott épülettípusok, illetve beépítési mód a lakóhelyi integrációt, a szocialista együttélés új formáinak elterjedését nem segíti kellően.

#### Lakásépítési követelmények

1. A lakással nem rendelkező családok számának meghatározása, összevetése a nyilvántartott lakásigénylőkkel. Lakásra jogosultak. Az 1970. évi népszámlálás háztartás-összetétel adataiból levezetve a családegységek száma, majd becslés 1976-ra. Átlagos családnagyság meghatározás. Az 1975. októberi tanácsi lakásigénylési kérelmek száma 140000, a BVTV szerint ebből mennyiségi 96000 (69 %). Mennyiségi és minőségi típusú igények felsorolása.
2. *A jelenlegi lakáshiány minősítése.* A mennyiségi típusu igény azt az alapvető emberi jogot tükrözi, hogy a család, vagy egyedülálló ne kényszerüljön más személyekkel (rokonok, vagy idegenek) egy lakásban együtt lakni. A minőségi típusu igények azt jelentik, hogy az érintettek — életkoruktól, foglalkozásuktól, anyagi-jövedelmi viszonyaiktól és még sok más tényezőtől függően — a kor színvonalának megfelelő és a család igényeihez igazodó lakásban szeretnének élni. Minőségi igények számának meghatározása. A budapesti lakásállomány 43 %-a, összesen 300000 lakás volt 1976 január 1-én egyszobás, és ebből mintegy 200000-re tehető a komfort nélküli szoba-konyhás lakások száma. Ez a minőségi igénylés egyik oka.
3. *A népesség növekedése, családszám változás, a családok összetételének és nagyságának változása.* A 15 éves időszakra összesen 80 ezer fő lakosságszám emelkedést irányoztak elő, szemben az előző 15 éves periódus 270 ezer fős emelkedésével. Az OT-KSH előreszámítása szerint Budapest lakosságszáma 1985-től kezdődően csökken, és 1990-re 2080-2100 ezres szintet ér csak el. Megítélésük szerint reális lehetőség van arra, hogy a lakosságszám a 2150 ezret eléri. A bevándorlás és az elvándorlás rendkívül érzékeny az anyagi-gazdasági viszonyok változására. A budapesti lakáshelyzet javulása olyan irányban is kihat, hogy a bevándorlás — főként az ingázók beköltözése következtében — növekszik, mivel könnyebb lakáshoz jutni. Ellensúlyozás: ipari munkahelyek számának csökkentése. Családegységek számának meghatározása, prognózisa. A kétgenerációs család létjogosultsága, nagyszülő szerepe. A 15-20 vénél idősebb egyedülálló és a 25 évesnél idősebb családtag részére önálló lakás biztosítás kötelezettségének elutásítása. Össztársadalmi szempontból sokkal fontosabb feladat, hogy a népességi reprodukció biztosításának előfeltételeként megfelelő méretű és összetételű lakásállományt alakítsanak ki.

| Budapest (prognózis) | 1976 | 1981 | 1986 | 1991 |
| -------------------- | ---- | ---- | ---- | ---- |
| lakosszám (ezer fő)  | 2071 | 2110 | 2130 | 2150 |
| családegység (ezer)  |  835 |  855 |  866 |  877 |

Családösszetétel változás jóslása. Lehetséges problémák. Egyik: magasabb születésszám (életszínvonal emelkedés és népesedéspolitika hatása) miatt több 2- és 3-gyermekes család lakástípus igény növekedés, erre válaszul típusterv az esetleges egy további gyerek elhelyezésének biztosítására. Másik: család atomizálódás folytatódás, emiatt egyedülállók számának növekedése, emiatt növekvő egyszobás lakás igény. Biztonsági tartalékok képzése. Normatíva javaslat a családtípus és lakástípus összhangjára:

| Családtípus (%)        | 1 szobás | 2 szobás | 3 szobás | 4 szobás |
| ---------------------- | -------- | -------- | -------- | -------- |
| egyedülálló            |       70 |       30 |        - |        - |
| részcsalád             |       30 |       70 |        - |        - |
| házaspár gyerek nélkül |       20 |       60 |       20 |        - |
| hp. 1 gyermekkel       |        - |       50 |       50 |        - |
| hp. 2 gyermekkel       |        - |        - |       50 |       50 |
| hp. 3 gyermekkel       |        - |        - |        - |      100 |
| egyszülős család       |       10 |       70 |       20 |        - |

Cél: a lakásigény szobaszám-szerinti összetétel nagyságrendjének behatárolása. A normatíva-javaslatot az 1991. évben várható családstrukturára vetítik, a lakásszámokat összesítik, majd tartalékkal növelik. Az elméletileg szükséges lakástartalék mértékét a fejlett lakásviszonyokat felmutató nagyvárosok gyakorlata és a szakirodalom a teljes lakásállomány 4-5 %-ában tartja szükségesnek. Az így kiadódó, távlatban szükséges lakásállományt szembeállítva az 1976. évi tényleges lakásállománnyal kapjuk meg azt, hogy az egyes lakástípusokban milyen mértékű többlet, illetve hiány van.

| Családtípus (ezer)     | 1 szobás | 2 szobás | 3 szobás      | 4 szobás      | Össz |   % |
| ---------------------- | -------- | -------- | ------------- | ------------- | ---- | --- |
| egyedülálló            |      135 |       58 |             - |             - |  193 |  22 |
| részcsalád             |        8 |       18 |             - |             - |   26 |   3 |
| házaspár gyerek nélkül |       56 |      169 |            56 |             - |  281 |  32 |
| hp. 1 gyermekkel       |        - |       79 |            79 |             - |  158 |  18 |
| hp. 2 gyermekkel       |        - |        - |            52 |            53 |  105 |  12 |
| hp. 3 gyermekkel       |        - |        - |             - |            44 |   44 |   5 |
| egyszülős család       |        7 |       49 |            14 |             - |   70 |   8 |
| összesen               |      206 |      373 |           201 |            97 |  877 | 100 |
| tartalékkal növelt     |      210 |      393 |           211 |           101 |  915 |   - |
| 1976-os lakásállomány  |      301 |      279 |  122 (3 és 4) |  122 (3 és 4) |  702 |   - |
| többlet/hiány (+/-)    |      +91 |     -114 | -190 (3 és 4) | -190 (3 és 4) | -213 |   - |


4. Az agglomerációs összefüggések hatása. A budapesti lakásépítési javaslat kidolgozása abból a szemléletből indul ki, hogy a budapesti lakosok lakásigényét lehetőség szerint Budapesten kell kielégíteni. Ahhoz, hogy ne költözzenek tömegesen be az agglomerációból, ki kell elégíteni az ottani lakásigényt.
5. *A lakásállomány fejlesztésével összefüggő szanálások mértéke, változásának tendenciái.* A 15 év alatt együtt mintegy 30000 lakás bontására került sor, a II. 15 éves terv ideje alatt háromszorosára nő ez a szám. Az elmúlt évek lakásbontási tevékenységének elemzése és a jövőben várható feladatok számbavétele azt mutatja, hogy a bontásra kerülő lakások 70-75 %-a lesz komfort nélküli szoba-konyhás.

| Szanálások (ötéves terv, ezer)          | V. | VI. | VII. | Összesen |
| --------------------------------------- | -- | --- | ---- | -------- |
| Telepszerű lakásépítés és rehabilitáció | 20 |  26 |   32 |       78 |
| Egyéb okok miatt                        |  8 |   8 |    8 |       24 |
| Összesen                                | 28 |  34 |   40 |      102 |

6. *A lakásépítésiszükséglet összesítése, a súlyponti feladatok meghatározása.* A második 15 éves terv időszakában várható lakásépítési szükséglet fő összesítése a következő:
    - a kiinduló lakáshiány felszámolására: 133 ezer lakás
    - a családegységek számának növekedése miatt: 42 ezer lakás
    - a lakásmegszűnések pótlására: 102 ezer lakás
    - az előre nem látható igények kielégítésére, a lakáscserék elősegítésére stb: 38 ezer lakás
    - lakásépítési szükséglet összesen: 315 ezer lakás.

| Ötéves terv (ezer)           | V.  | VI. | VII. |
| ---------------------------- | --- | --- | ---- |
| Induló lakásállomány         | 702 | 769 |  845 |
| Lakásépítés                  |  95 | 110 |  110 |
| Lakásbontás                  |  28 |  34 |   40 |
| Állomány a tervidőszak végén | 769 | 845 |  915 |

{{< figure src="masodik_15_eves_lakastelepites_epites_bontas.png" title="A lakásépítés és bontás mértékének változása 1961-1995." numbered="true" >}}

| Megnevezés (ezer)    | 1976 | 1981 | 1986 | 1991 |
| -------------------- | ---- | ---- | ---- | ---- |
| Családegységek száma |  835 |  855 |  866 |  877 |
| Lakások összes száma |  702 |  769 |  845 |  915 |
| Többlet/hiány (+/-)  | -133 |  -86 |  -21 |  +38 |

{{< figure src="masodik_15_eves_lakastelepites_hiany_alakulas.png" title="A családegységek és a lakások számának egybevetése." numbered="true" >}}

Tehát a **lakáshiány felszámolása** várhatóan a VII. ötéves terv során történik meg. A mennyiségi típusú lakáshiány gyakorlati megszüntetésének feltételét képezi a lakásmechanizmus továbbfejlesztése, a lakáshoz jutás módjának és feltételeinek szabályozása, a lakáscserék lebonyolításának megfelelő gazdasági és jogi ösztönzőkkel történő támogatása, meggyorsítása. A lakásviszonyok minőségi fejlesztését célzó lakásépítés teljes kibontakoztatása a III. 15 éves terv feladata lesz. 

A **területi lakásfejlesztés** elvi koncepciója abban fogalmazható meg, hogy a szükségletek és a kielégítés egyensúlya a távlatban városrészenként is biztosítandó. Minden városrészben váljék lehetővé minden társadalmi réteg vagy demográfiai csoport igényeinek kielégítése, és ezáltal a hasonló társadalmi és demográfiai struktúra fokozatos kialakítása. Ezáltal lehet elősegíteni, hogy az egyes társadalmi rétegek lakásviszonyai és életmódja közötti különbségek fokozatosan mérséklődjenek.  

7. Lakásépítési szükséglet a VIII. ötéves terv (1991-95) időszakában.

#### Budapest II. 15 éves lakásfejlesztése

1. A lakásépítés mennyiségi és minőségi céljai.
    1. *Az építendő lakások száma és alapterülete.* I. alternatíva szerint: 315 ezer lakás és 65 m2 átlagos alapterület a VII. ötéves terv idején. II. alternatíva (OT miatt): 330 ezer lakás és 60 m2 átlagos alapterület a VII. ötéves terv idején. Javaslat: I. alternatíva elfogadása. Indokok:
        - Az átlag alapterület jelentős növelése akadályozza meg a lakásigények újratermelését. Jelenleg a lakótelepeken élő családok ugyanolyan mértékben adnak be lakáskérelmet, mint a teljes városi átlag, ennek oka pedig csaknem kizárólag a lakás szűkös mérete.
        - Budapest állami lakásépítésénél indokolt az országos átlagnál magasabb alapterület figyelembevétele, mert csak ezáltal lehet a jövőben várható relatív elmaradást (a vidéki átlagosan nagyobb alapterülettől) kiküszöbölni.
        - A II. 15 éves terv utáni minőségi lakásigény kielégítését az építés jobban szolgálja a kevesebb, de nagyobb lakásokkal.
        - Kevesebb, de nagyobb lakás építése lényegesen olcsóbb, mint több és kisebb lakás építése. A megtakarítás mértéke a két alternatíva közötti különbség (15 ezer lakás) építési költségének mintegy felét teszi ki.
        - A lakásalapterület I. alternatíva szerinti időbeli növekedése műszakilag megoldható feladat. A VII. ötéves terv időszakában az új típusterv-állomány, illetve a házgyárak időközben végrehajtandó rekonstrukciója az átlagos alapterület tetszőleges mértékű megállapítását műszakilag lehetővé teszi, és így a VII. ötéves terv átlagában a 65 m2-es átlag biztosítható.
        {{< figure src="masodik_15_eves_lakastelepites_osszetetel.png" title="A lakásépítés nagyság szerinti összetétele a két alternatíva között." numbered="true" >}}
    2. *A lakásépítés minőségi színvonala.* A lakásépítés minőségi szonvonalának fejlesztését elsősorban a lakások alapterülete, típusonkénti összetétele, a kis és nagy lakások aránya határozza meg. Az I. alternatíva módot nyújt arra, hogy a háromgyermekes családok kulturált elhelyezésére alkalmas, vagy pedig kétgenerációs együttélést lehetővé tevő lakások részaránya 40 %-ra emelkedjék, és ez korábbi lakásépítéssel szemben hallatlan nagy mértékű minőségi javulást jelentene. A **típusterv-fejlesztési irányelvek** lehetőséget adnak a ma uralkodónak tekinthető 10 szintes egységes beépítés differenciáltabb, változatos szintszámú továbbfejlesztésére (4, 7 és 11 szintes épületek). Indokolt, hogy Budapesten ezt a lehetőséget reális mértékben kihasználjuk, és a lakótelepek nagyságrendjétől, telepítési helyétől függően változatosabb, a lakossági igényeket jobban kielégítő beépítést alkalmazzunk, az épületek átlagos szintszámát jelentősen csökkentsük.
2. A lakásépítés komplexitása.
    - lakótelepek komplex ellátásának fejlesztése: az intézmény ellátás normatíváit a beköltöző népesség száma és demográfiai összetétele alapján kell differenciálni. A bölcsőde és általános iskola normatíva emelése. Parkolóhelyek száma 100 lakásra 70 db. Az eltérő mértékben és időszakban jelentkező igények (levonuló demográfiai hullám) kielégítése érdekében célszerű változtatható felhasználású (akár összevont) gyermekintézmények létesítése. Nagyobb lakótelepeken iparcikk bolthálózat. Új városrészek esetén középfokú intézmények az alapellátáson felül.
    - a lakásépítés a városfejlesztés kapcsolata.
3. A lakásépítés műszaki megalapozása.
    - A lakásépítés technikai bázisának fejlesztési igényei. A nagyobb egységekben koncentrált telepszerű lakásépítés lehető legnagyobb részét házgyári építési technológiával kell megvalósítani. A gyártó hálózat műszaki fejlesztésének eredményeképpen növelni kell a házgyári technológia általános alkalmasságát, hogy a lakosság teljes demográfiai összetételének megfelelő, változatos funkciósémákat alapulvevő differenciált lakásállományt, az **épülettípusok szélesebb körű választékával** az állandóan fejlődő igényeknek megfelelő új városrészeket lehessen létrehozni. A lakásépítéshez kapcsolódó intézmények épitésénél a **könnyűszerkezetes** építési rendszerek alkalmazása egyre szélesebb körben szükséges.
    - Közművesítési, területelőkészítési feladatok.
    - Az agglomerációs települések gyorsított fejlesztése.
4. A lakáselosztás és gazdálkodás távlati céljai.
5. A lakóházfenntartási politika főbb céljai.
6. A tervidőszak végére kialakuló helyzet. Voltaképp egy összefoglaló.

Ezt az anyagot elfogadják, mint alapot, melyet még egyezetnek más hivatalokkal és átdolgoztatják egyes pontokon a VB tájékoztatásának igényével.

### Végleges forma

[1979. február 26](https://library.hungaricana.hu/hu/view/HU_BFL_XXIII_102_a_1_1979-02-26/?pg=0&layout=s)-án tárgyalja újra a BFT FB a főváros 15 éves lakásépítési tervét, miután a szükséges egyeztetések lezajlottak (a hivatalokkal és az MSZMP BP PB és VB-vel). Ha ezt elfogadják, akkor kerül a BFT és a Minisztertanács elé a tervezet. Miben különbözik az eredeti tervezettől?
- 3 oldalas összefoglaló az első 15 éves lakásépítési tervről és eredményeiről, elmaradásairól. Részletesebben kitér a közintézményekre.
- kissé módosuló családegység fogalom, családegység szám (növekszik)
- módosuló tervek: építendő (csökken: 315-ről 300 ezerre) és bontandó (növekszik: 102-ről 110-140 ezerre) lakások, lakáshiány nem számolható fel a 15 éves tervben, csak 1990 után.
- nincs rögzített átlagos lakás alapterület, csak ötéves tervenként ("középtávú tervezés időszakában")
- nincs javaslat a típusterv fejlesztésre, a szintszám csökkentésre, csak a "többszintes beépítés" mértékéről esik szó
- *"Az idős és fiatal egyedülállók elhelyezése érdekében és az átlagos alapterületnövelésnek a lakásfajták belső arányaival történő kiegyenlítése céljából, a kis alapterületű lakásegységeket tartalmazó épületfajták építését fokozzuk (nyugdíjas-ház, garzon-ház)."*, pedig a korábbi tervezetben kimutatták, hogy 1 szobásból többlet lesz még az 1991-es demográfiai, szociológiai állapotokat figyelembe véve is.
- *"A lakások jobban kövessék az életmódváltozással együttjáró igényváltozásokat, amelynek legjobban az un, "félszobás" típusok felelnek meg. Fontos, hogy a megoldások takarékosak legyenek; a lakás alapterületele a lakófunkciók korszerűbb belső csoportosításával, a felesleges közlekedők kiküszöbölésével, a lakóterületek javára növekedjenek."*
- *"a jelenlegi 13,5 ezer lakás-termelést jelentő névleges kapacitást 1980-1985 között átlagosan 16 ezer, 1985-90 között pedig átlagosan 18 ezer lakás/év kapacitásra kellene fejleszteni. Mivel ennek mértéke minden bizonnyal meghaladja a fővárosi házgyárak intenzifikálása révén nyerhető teljesítményt [14,5 ezer és 17,5 ezer a két időszakra], mind a VI. ötéves, mind pedig a VII. ötéves tervben éves átlagban mintegy 0,5-1,5 ezer lakás elemeit Budapesthez közel eső vidéki gyárban kell előállítani és a fővárosba szállítani. Szükséges tehát, hogy ennek arányában a vidéki építő szervezetek továbbra is részt vállaljanak a budapesti lakásépítésben."*
- közműalagutas rendszer kiterjesztése az előközművesítés gyorsítására
- egységes építőipari szervezet a komplex állami lakásépítésben Budapesten, építései kapacitás gazdálkodás
- az új lakásépítése terv és a Budapest és környéke Általános Rendezési Tervének kapcsolata, utóbbit jelentősen módosítja, 1981 második felében tervezik a kormány elé terjeszteni

{{< figure src="masodik_15_eves_lakastelepites_kispest_tabla_1979.png" title="Lakásépítési és bontási ütemezés a 15 éves lakásépítési terv során Kispesten, 1979. A 12000 építendő és 4180 bontandó lakás számok az eddigi II/A és II/B ütemre vonatkoznak." numbered="true" >}}

- *"Pest délkeleti részén a Pesterzsébettel, Soroksárral városszerkezeti egységet alkotó, ún. Szentlőrinci úti térség; Csepel déli részén a kavicsbánya-tavak vidéke (XXI. Csepel-dél) jelent gazdaságosan kiszolgálható környezeti szompontból előnyös szabad-területi beépítést. A lakótelepszerű építés mellett a peremkerületi rekonstrukciókat a kerületközpontok körzetében folytatjuk (Újpest, Kőbánya, Rákoskeresztúr, Kispest, Pesterzsébet)."* Ekkor kerülhetett ki Kispest III. ütem a tervből, mivel a térképen már nincs jelölve.

{{< figure src="masodik_15_eves_lakastelepites_kispest_terkep_1979.png" title="A 15 éves lakástelepítési terv területei 1979, részlet. Már nem szerepel Kispest III. ütem. Ugyanez a térkép színesben megtalálható a BFT [1979. március 27](https://library.hungaricana.hu/hu/view/HU_BFL_XXIII_101_a_1_1979-03-27/?pg=64&layout=s)-i jegyzőkönyvében." numbered="true" >}}

*Lakással nem rendelkező családegységek számának alakulásai*

| Számok (ezer darab)       | 1976 | 1981 | 1986 | 1991 |
| ------------------------- | ---- | ---- | ---- | ---- |
| lakások                   |  702 |  764 |  830 |  892 |
| lakott lakások            |  691 |  753 |  819 |  881 |
| családegységek            |  874 |  920 |  913 |  901 |
| ellátatlan családegységek |  183 |  167 |   94 |   20 |

Elmondható, hogy ez a terv az előző változathoz képest tömörebben fogalmaz, viszont kevésbé áttekinthető egyes pontokon (vélhetőleg az egyes hivatalok igényeihez szabták a táblázatokat). Végül a tervvel a BFT VB egyetért, de újra át kell dolgozni a szószerinti jegyzőkönyv szerint és ezután kell már közvetlenül a Minisztertanács elé terjeszteni a 92/1979. számú határozatnak megfelelően.


## Általános rendezési terv

Hogy legyen egy kerete a tényfeltáró munkának, áttekintést adok a Budapestet érintő általános rendezési terv (ÁRT) 1980-as évekbeli módosulásáról. **A folyamat a következő**:

1. Az [1027/1960 (XI. 4.)](https://library.hungaricana.hu/hu/view/DTT_KOZL_TanacsokKozlonye_1960/?pg=718&layout=s) számú kormányhatározat hagyta jóvá Budapest és környéke általános városrendezési tervét . Ez az **első ÁRT**. Rendelkezett a felülvizsgálatról és határidejéről: III. ötéves terv időszaka.
2. Az [1005/1971 (II. 16.)](https://library.hungaricana.hu/hu/view/DTT_KOZL_TanacsokKozlonye_1971/?pg=299&layout=s) számú kormányhatározat hagyta jóvá Budapest főváros és környéke általános rendezési tervének felülvizsgált változatát. Ez a **második ÁRT**. Ennek felülvizsgálati határideje: VI. ötéves terv időszaka. A két ÁRT-ről az [1. részben](/hu/post/kispest-lakotelep-1-resz/) lehet olvasni.
3. Elkezdik a második ÁRT felülvizsgálatát 1978 körül (ennek [kezdetéről](https://library.hungaricana.hu/hu/view/HU_BFL_XXIII_102_a_1_1981-02-11/?pg=12&layout=s) az 1981. február 11-i előterjesztésben lehet olvasni), és a BFT VB elé terjesztik, ahogy lentebb láthatjuk, az [1980. június 18](https://library.hungaricana.hu/hu/view/HU_BFL_XXIII_102_a_1_1980-06-18/?pg=0&layout=s)-i ülésen. Ez csak egy **tájékoztató** a felülvizsgálat helyzetéről, amit a BFT VB elfogad és egységes továbbtervezésre utasít (374 és 375/1980. sz. határozat), és arra, hogy *"dolgozzuk ki az anyag tartalomjegyzékét és a jóváhagyási eljárási ütemtervét"* (376/1980. sz. határozat).
4. A felülvizsgálat két részre oszlik (jó [összefoglalóval](https://library.hungaricana.hu/hu/view/HU_BFL_XXIII_102_a_1_1985-02-27/?pg=9&layout=s) az 1985. február 27-i ülésen): **területrendezési terv** és **területfejlesztési terv**:
    - Az [1981. február 11](https://library.hungaricana.hu/hu/view/HU_BFL_XXIII_102_a_1_1981-02-11/?pg=18&layout=s)-i BFT VB ülésen az ÁRT városépítési koncepcióját tárgyalják és fogadják el, amit később, mint területrendezési tervet hivatkoznak és dolgoznak át. Továbbá: *"Az Építésügyi és Városfejlesztési Minisztérium által közreadott tervezési metodika előírja, hogy az általános rendezési terv részeként el kell készíteni a hosszutávú területfejlesztési koncepciót."* Ezt az Országos Tervhivatal vállalta, de nem teljesítette, többszöri halasztás után sem. Áttevődött a tervezés súlypontja a területfejlesztési koncepcióra.
    - [Halasztják](https://library.hungaricana.hu/hu/view/HU_BFL_XXIII_102_a_1_1981-05-06/?pg=193&layout=s) "Budapest és környéke általános rendezési terv" tárgyalását a fentiek miatt.
    - Időközben telt az idő és újra kellett tervezni a területrendezési koncepciót is.
    - [1985. január 18](https://library.hungaricana.hu/hu/view/HU_BFL_XXIII_101_a_1_1985-01-18/?pg=0&layout=s)-án fogadja el a BFT *a budapesti agglomeráció hosszú távú fejlesztési programját*.
    - [1985. február 27](https://library.hungaricana.hu/hu/view/HU_BFL_XXIII_102_a_1_1985-02-27/?pg=0&layout=s)-én voltaképp egyesítik a két tervet *a budapesti agglomeráció rendezési tervének koncepciójában*. Ezt a BFT VB elfogadja és a BFT elé terjesztésre rendeli, amit [1985. március 22](https://library.hungaricana.hu/hu/view/HU_BFL_XXIII_101_a_1_1985-03-22/?pg=0&layout=s)-én a BFT elfogad és egyetért azzal, hogy *"a vitában elhangzott észrevételekkel, javaslatokkal kiegészített "koncepció" képezze a rendezési terv kidolgozásának és véglegesítésének alapját"*. Ezt [tárgyaltatják](https://library.hungaricana.hu/hu/view/HU_BFL_XXIII_102_a_1_1985-10-23/?pg=13&layout=s) különféle szervezetekkel.
5. [1985. október 23](https://library.hungaricana.hu/hu/view/HU_BFL_XXIII_102_a_1_1985-10-23/?pg=0&layout=s)-án tárgyalja a BFT VB *a budapesti agglomeráció regionális rendezési tervét*. Tehát ez már a végleges változat a VB előtt. Ezt elfogadják (403/1985. számú VB határozat: *"a budapesti agglomeráció regionális rendezési tervével a további munka alapjául egyetért"*) és a BFT elé terjesztik [1985. november 26](https://library.hungaricana.hu/hu/view/HU_BFL_XXIII_101_a_1_1985-11-26/?pg=0&layout=s)-án. A BFT ezt elfogadja, de kéri, hogy a vita szerinti kiegészítéssel terjesszék a Minisztertanács elé, 1986-ban.
6. [1027/1986. (V. 22.)](https://library.hungaricana.hu/hu/view/DTT_KOZL_TanacsokKozlonye_1986/?pg=527&layout=s) számú minisztertanácsi határozat *a budapesti agglomeráció regionális rendezési tervét* jóváhagyja. 1988. december 31-ig pedig a BFT VB készítse el Budapestre és a kerületekre vonatkozó általános rendezési tervet. Egyúttal hatályát veszti ezzel a határozattal az első és a második ÁRT.
7. Ezután újabb köröket futnak: elkészítenek egy ÁRT **programot** és az alapján akarják a végleges ÁRT-t (**"tervet"**) kihirdetni.
    - [1987. december 2](https://library.hungaricana.hu/hu/view/HU_BFL_XXIII_102_a_1_1987-12-02/?pg=0&layout=s)-án benyújtja a BFT VB Városrendezési és Építészeti Főosztálya *javaslatát Budapest általános rendezési terve elkészítésének programjára*. Mellékelik az ÁRT hatósági egyeztetési kötetét. A BFT VB elfogadja, 536/1987. számú határozatában hatósági egyeztetésre bocsátja és kéri vissza, ha lezárult.
    - [1988. május 17](https://library.hungaricana.hu/hu/view/HU_BFL_XXIII_102_a_1_1988-05-17/?pg=47&layout=s)-én tárgyalja újra a BFT VB a *javaslatot Budapest Általános Rendezési Terv programjának elfogadására*. Egyetért vele és utasítást ad, hogy a BFT elé terjesszék.
    - [1988. július 8](https://library.hungaricana.hu/hu/view/HU_BFL_XXIII_101_a_1_1988-07-08/?pg=0&layout=s)-án terjesztik a BFT elé az ÁRT programot, amit a 87/1988. számú BFT határozat elfogad és az észrevételekkel kiegészített anyagot a Minisztertanács elé terjesztik. DE! Maga az elfogadott anyag csak az [1988. szeptember 13](https://library.hungaricana.hu/hu/view/HU_BFL_XXIII_101_a_1_1988-09-13/?pg=186&layout=s)-i ülés jegyzőkönyvének kéziratos részében szerepel, anélkül, hogy erre a tartalomjegyzékben egy árva utalás is lenne! (Ez valami levéltári probléma?) A célja a BFT-nek, hogy övé legyen az utolsó szó: azt akarja, hogy miután a Minisztertanács elfogadja az ÁRT programot, *"a program alapján véglegesített "terv"-et a Fővárosi Tanács saját hatáskörben hagyja jóvá"*.
8. [3208/1988. (VIII. 11.)](https://library.hungaricana.hu/hu/view/HU_BFL_XXIII_101_a_1_1989-06-20/?pg=13&layout=s) számú minisztertanácsi határozat Budapest ÁRT programját jóváhagyta és hozzájárult ahhoz, hogy a program alapján véglegesített tervet a BFT saját hatáskörében hagyja jóvá. De sehogy sem találtam meg ezt a jogi aktust. Elírás lenne?
9. Újabb körök a bürokrácia medencéjében és a lassan véget érő egyeztetések erdejében:
    - [1989. május 22](https://library.hungaricana.hu/hu/view/HU_BFL_XXIII_102_a_1_1989-05-22/?pg=0&layout=s)-én kerül vissza a *javaslat Budapest Általános Rendezési Terve jóváhagyására* a BFT VB elé, aki a 146/1989. számú határozatával elfogadja és a BFT elé terjeszteni rendeli.
    - [1989. június 20](https://library.hungaricana.hu/hu/view/HU_BFL_XXIII_101_a_1_1989-06-20/?pg=0&layout=s)-án tárgyalja a BFT. Újra egyeztetést kell lefolytatni az észrevételek miatt és újra a BFT elé kell terjeszteni a 75/1989. számú BFT határozat alapján.
10. [1989. szeptember 15](https://library.hungaricana.hu/hu/view/HU_BFL_XXIII_101_a_1_1989-09-15/?pg=0&layout=s). Igen, végre! Ezen a napon a BFT az észrevételek alapján átdolgozott Budapesti Általános Rendezési Tervet jóváhagyja, kihirdetik.

A kezdetekkel ellentétben, amikor még izgalmas volt a kialakuló kispesti városrészközpont gondolata, a 80-as évekre már Kispest vonatkozásában nincs annyi városépítészeti érdekesség, így röviden tudom tárgyalni.

### Tájékoztató 1980

[1980. június 18](https://library.hungaricana.hu/hu/view/HU_BFL_XXIII_102_a_1_1980-06-18/?pg=0&layout=s)-án került a BFT VB napirendjére a BVTV 1980. májusi keltezésű városépítési koncepciójavaslata *Tájékoztató jelentés Budapest és környéke általános rendezési terve felülvizsgálatának helyzetéről* cím alatt. Az agglomerációt bemutató fekete-fehér, 18 db térképmelléklet és 8 db térképvázlat az egyes ágazatok bontásában taglalja a városépítési koncepciót, de Kispestről érdemben nem esik szó. Itt már felvetődik a további városrészközpontok kialakítása az eddigi 6 db mellett (bár a fejlesztések időtávja eltérő, Pesterzsébet és Kőbánya esetében az ezredforduló van említve):

> "A főváros általános rendezési tervében meghatározott 6 városrészközpontban (Óbuda, Moszkva tér, Móricz Zsigmond körtér, Kispest, Örs vezér tér, Újpest területén) a főváros és környékének felsőfokú közintézmény szükségletei maradéktalanul nem helyezhetők el. Ezért távlati célkitűzésként még további négy kerületi központ kijelölése lenne szükséges (Csepel, Pesterzsébet, Kőbánya, Bosnyák tér)."

Szó esik még az ezredfordulóig esedékes vasúti fejlesztésekről:
- Kispest-Soroksár új vonal
- Kispest-Pestimre vonalkorrekció
- Kispest-Józsefváros harmadik vágány (posta és konténerforgalom)

### Városépítés 1981

[1981. február 11](https://library.hungaricana.hu/hu/view/HU_BFL_XXIII_102_a_1_1981-02-11/?pg=0&layout=s)-én tárgyalja és fogadja el a BFT VB *Budapest és környéke általános városrendezési terve városépítési koncepcióját*. Ezt a tájékoztató jelentés átdolgozásával készítette a BVTV szintúgy 1980-ban. A mellékletek fekete-fehérek, 17 db agglomerációs és 2 db budapesti egész oldalas térképmelléklettel, 17 db nem egész oldalas térképmelléklettel és vázlattal. Ebben visszaköszön a 15 éves lakásépítési terv, annak az 1979-ben elfogadott végleges változata, amelyben Kispest III. üteme nem szerepel. Ebben a városépítési koncepcióban is csak a II/B ütem lakásépítésének számait tüntetik fel, a térképen is az I, II/A, II/B ütem. Szót ejtenek Kispest városrészközpontról, annak jövőbeli kilátásáról.

{{< figure src="ART_1981_lakas.png" title="Budapest és környéke általános rendezési terve városépítési koncepció 1980. Lakástelepítés. Részlet. Kispest III. ütem nincs feltüntetve, csak az eddigi ütemek." numbered="true" >}}

### Agglomeráció 1985

[1985. február 27](https://library.hungaricana.hu/hu/view/HU_BFL_XXIII_102_a_1_1985-02-27/?pg=0&layout=s): *A budapesti agglomeráció rendezési tervének koncepciója*. 7 db regionális és 14 db budapesti **színes térképmelléklettel**! Készítette a BVTV, 1985-ben.

Hogy a területrendezési terveknek milyen fajtái vannak, arról a [Budapesti Városrendezési Szabályzat](https://library.hungaricana.hu/hu/view/HU_BFL_XXIII_102_a_1_1986-09-24/?pg=106&layout=s) újraalkotásakor adnak tájékoztatást. Ez segíti az ÁRT felülvizsgálati folyamatának megértését.


## III. ütem

Lássuk a III. ütem előfordulásait és az adatokat (a BFT VB ülésein)!

### VII. ötéves tervi javaslatok

[1983. április 27](https://library.hungaricana.hu/hu/view/HU_BFL_XXIII_102_a_1_1983-04-27/?pg=126&layout=s): Javaslat a VII. ötéves tervi lakástelepítési helyekre. Ezt találtam első előfordulásaként. Itt jelzik, hogy 500 db lakást építenének 1988-1990 között a VII. ötéves tervben. Található egy részletes leírás is, kiemelést átvéve:

> A területet a Határ úti metró csomópont, a Vöröshadsereg út - Szalai u. [helyesen: Szalay u.] - Ady Endre út határolja. Mintegy 300 leromlott állagú lakás van a városképi szempontból rendkívül hátrányos megjelenésű tömbben. A VII. ötéves tervi lakásépitési területek között ez az egyetlen, melyet 55 %~os szanálási aránya ellenére **elsősorban városképi szempontból** javaslunk megszüntetni: a korszerű és városias Üllői út, a magas színvonalu Határ úti csomópont és az új kispesti lakóterület közé ékelődő elhanyagolt, rendezetlen és rossz állagú tömb azt a korszerű városképet szakítja meg, és kelti a **befejezetlenség látszatát**, mely a városközponttól a kispesti városrészközpontig terjed és a repülőtéri út bevezető szakaszának szomszédságában van.  

> A terület tömegközlekedéssel és zömében alapközmüvekkel is ellátott, a metró közvetlen vonzáskörzetében van. Alapvízellátása a délpesti I. főnyomócső kiépítésével biztosított. A 108 db lakóépület 80 %-a gyenge állagú, bontásra érett földszintes házakból áll. Beépítését 10 szintes épületekkel 100 lakás/ha laksűrűség mellett javasoljuk, építhető lakások száma 500 db.

> A KÖJÁL 1983. március 10-én kelt állásfoglalása a terület meglévő viszonyait közegészségügyi szempontból elfogadhatatlannak tartja, az egészségtelen elvizesedett lakások miatt.

Szó esik még környezetvédelmi vizsgálatokról és a terület ezirányú rendezhetőségéről. Az első lakás átadást 1988-ra (esetleg 1987-re) javasolják.

[1985. április 24](https://library.hungaricana.hu/hu/view/HU_BFL_XXIII_102_a_1_1985-04-24/?pg=72&layout=s&query=corvin): Jelentés a VII. ötéves tervi lakásépítési feladatok előkészítéséről, különös tekintettel az 1986-1987. évi lakásépítési feladatokra. Itt említik újra, de már emelt lakásszámmal! 500-ról 740 db-ra emelték az építendő lakásszámot.

[1985. július 31](https://library.hungaricana.hu/hu/view/HU_BFL_XXIII_102_a_1_1985-07-31/?pg=175&layout=s&query=corvin): Javaslat a VII. ötéves tervi, kiemelten az 1986-1987. évi lakásépítési helyekre. Megismétlik ez előző pontban foglaltakat az lőterjesztésben, de módosítják az első lakásátadást, az új dátum: 1989. A kivonatos jegyzőkönyv szerint viszont hiába a csökkent szanálási arányszám, mivel ez is magas, ezért az anyag előadója, Kelemen János javasolja, hogy a terület előkészítését halasszák el a VII. ötéves tervben.

### XIX. Tanács beszámoló 1987

Mielőtt rátérnék a fejezetcímben szereplő 1987-es beszámolóra, említést kell tennem az első (1974-es) és a második (1979-es) beszámolókról. Az elsőről a [2. részben](/hu/post/kispest-lakotelep-2-resz/) lehet olvasni, míg az  [1979 november 8](https://library.hungaricana.hu/hu/view/HU_BFL_XXIII_102_a_1_1979-11-08/?pg=0&layout=s)-i másodikról csak annyit mondanék, hogy érdemi információ a lakásépítéssel kapcsolatban nincs benne, csak a kerület általános jellemzésén túl az ellentmondásos rekonstrukciós állapokra utalnak (szanálásról rossz tájékoztatás, lakáselosztási, ellátási gondok). Kérésként a kereskedelem átmeneti sürgős pótlását, valamint a lebontásra kerülő öregek Napközi Otthona természetbeni visszapótlását kérik.

A XIX. kerületi Tanács VB harmadik, [1987. április 8](https://library.hungaricana.hu/hu/view/HU_BFL_XXIII_102_a_1_1987-04-08/?pg=0&layout=s)-i beszámolója kerületi általános összefoglalóval kezd, bár van benne érdekes megjegyzés, például: *"A szanálás miatt az itt élő emberek nagy része Kispestről más kerületekbe költözött, az új házakba zömében fiatal, gyermekes családok kerültek Budapest szinte minden részéből."* Ezután a kerület fejlődésének főbb vonásai ponton belül árnyalódik az 1981-es jelentés, amiről a [4. részben](/hu/post/kispest-lakotelep-4-resz/) olvashattunk.

> "A kerületi lakásállomány minőségi összetétele jelentősen javult, de sok kedvezőtlen beosztású (**kiskonyhás**) és kis alapterületű lakás is felépült. A nagy léptékű építkezés alapvetően kedvező megítélését beárnyékolta a beruházás és kivitelezés számos gondja. A lakásépítésekre mindvégig *az ütemtelenség, a minőségi problémák sokasága, a szervezetlenség* volt jellemző. Sok vidéki építőipari vállalat vett részt a munkában, közülük néhány rendkívül gyengén dolgozott (pl. Szolnok megyei ÁÉV). A rekonstrukció elején és végén résztvevő 43. sz. ÁÉV csak az utolsó épületeknél törekedett a minőség javítására. A minőségi gondok érzékelhetően rontották az új lakásokba költözők közérzetét."

> "Ma a kerület legégetőbb gondja a "Bermuda háromszög" néven ismert összefüggő leromlott kerületrész rekonstrukciójának elmaradása."

Ezután szomorúan beletörődnek az intézményközpont elmaradásába és folytatódnak az egyes tevékenységek bemutatásai, közellátás, stb. A beszámoló végén felhívják a BFT VB figyelmét a Bermuda háromszög szanálásának és a lakásépítésnek a támogatására. Ennek lesz az eredménye a következő fejezetben tárgyalt lépcsőzetes szanálás.

### Lépcsőzetes szanálás

[1988. június 29](https://library.hungaricana.hu/hu/view/HU_BFL_XXIII_102_a_1_1988-06-29/?pg=0&layout=s): Külön pontban tárgyalják a *javaslatot a XIX. ker. Vörös Hadsereg útja – Corvin krt. - Ady E. utca – Mátyás király krt. által határolt terület lépcsőzetes szanálása VII. ötéves tervi lehetőségeiről*. Megismétli a VII. ötéves tervi javaslatokban elhangzott általános megállapításokat. Miért is maradt el ennek a kerületrésznek a fejlesztése a lakótelep mellett? Mert *"a normatív szemléletű lakásépítési gyakorlat a városképi, városszociológiai szempontokat nem mérlegelte"*.

1. **Helyzetismertetés**. Hivatkozik a XIX. ker. Tanács 1987. április 8-i beszámolójára. Eszerint 1986. február 18-án jóváhagynak egy új részletes rendezési tervet: R-33015 szám alatt. Ezt felhasználva elkészíttetik a LAKÓTERV-vel, az UVATERV-vel és a BVTV-vel a tervváltozatokat a beépítésre, az esetleges lakásszám növelésre, miközben a zajvédelmet is figyelembe veszik. Ezeket a terveket tárgyalta meg a BFT VB Műszaki és Kommunális Bizottságának Városrendezési és Építészeti Albizottsága 1988. április 7-i ülésén és a legjobb, továbbtervezésre alkalmas tervnek a LAKÓTERV-ét tartja (II. terv, 1. alternatíva). Eszerint:
    - nem növelik meg a lakásszámot, mert az a lakókörnyezet minőségromlását okozná
    - zajterheléssel foglalkozó tanulmányt kell készíteni
    - komplex elemző és értékelő gazdaságossági vizsgálatot kell készíteni a környezetvédelmi szempontok bevonásával
    - az új lakásoknak a környezetvédelmi követelményeket teljesíteniük kell
    - fokozott gondot kell fordítani a terület fasorainak megvédésére a tervezés és kivitelezás során
    
> A zajvédelmet azonban az előterjesztők nem tartják gazdaságosan megoldhatónak a terület egészére. Ezért olyan megoldást hozunk javaslatba, mely **szakít a terület kizárólag lakáscélú felhasználásával**, és a terület egy részét közintézmények üzleti alapon való megvalósításával, más részét egy kisebb volumenű, a környezetvédelmi követelményekkel összhangban álló lakásépítésre hasznosítaná. A javaslatok fő szempontja a meglévő megújulásra alkalmatlan épületállomány lebontása.

2. **Területfelhasználási javaslatok**. A terület a meglévő utcahálózatot figyelembevéve öt tömbre osztható.
    - *I. változat*: lakásépítési terület teljesen. (LAKÓTERV 1. alternatíva) Ekkor 736 db lakást építenének 1988-1995 között. A területen a zajterhelés (közlekedési és ipari) meghaladja a határértékeket, az I. és II. tömbökben pedig olyan mértékű, hogy elhárítása lehetetlenné teszi a gazdaságos lakásépítést. Ezért a Határ úti csomóponthoz közel eső első két tömb lakásépítésre való felhasználása nem javasolható, így a teljes terület lakásépítési hasznosítását magábafoglaló változat sem ajánlható megvalósításra.
    - *II. változat*: vegyes felhasználás. I-II. tömb: közintézmény (irodaház, biztosító intézet, pénzintézet, szálloda, kereskedelmi központ, stb.). III-IV-V. tömb: lakásépítés 300 lakással. A terület beépítésére pályázat utján, vállalkozási formában kerülhetne sor, esetleg a tanács közvetlen részvételével az alábbi módok szerint:
        - A lakásállomány elbontása után a felszabaduló területeket eladásra meghirdetik, irodaház, áruház, szálloda, kereskedelmi létesítmények céljára. A telekár tartalmazza a lakástér-pótlási kötelezettségeket, és a vevők feladata lesz a szükséges közművesítés megvalósítása.
        - A felszabadított terület értékének arányában a Fővárosi Tanács résztvesz a vállalkozásban (apport) és részesedik a létesítmény hasznából, így a telekért azonnali bevételhez nem jut. A vállalkozás megszervezésében a KFT útján vesz részt.
        - A kettő előző vegyesen.
    - *III. változat*: területi építési tilalom feloldása, övezeti átsorolása. A romos állagú állami tulajdonú lakások lebontása, a telkek családiház, sorház, társasház céljára való értékesítése, illetve a felszabaduló telkek egy részén pályázat útján kereskedelmi, szolgáltató, esetleg sport és szabadidő létesítmények létrehozása javasolt.

3. **Javaslat**. II. változat. A kerületi Tanács, mint beruházó a II. változat beépítési tervét, ezt követően beruházási programját készíttesse el és hagyja jóvá még 1988. évben. Ezt követően a kerületi Tanács az elkészített beruházási program ütemezését figyelembevéve évenként tudja kérni a szanáláshoz szükséges lakásokat, illetve az építéshez szükséges céltámogatást. A területen álló épületállomány szanálását — a fokozatosság szem előtt tartásával — 1995-ig évenként közel egyenletesen elosztva javasolják végrehajtani.  

A határozatokat elfogadják, ami a szanálás ütemezéséről, beruházási program készítéséről is szól. Az ülés elnökének (Iványi Pál, tanácselnök) a kivonatos jegyzőkönyvben olvasható véleménye alapján hozzáfűznek egy újabb határozatot a sorhoz, miszerint *"felhívja a Beruházási, a Városrendezési és Építészeti Főosztály vezetői és a XIX. kerületi Tanács elnökének a figyelmét más területhasznosítási lehetőségek keresésére"* és kedvezőbb feltételek esetén a koncepció BFT VB elé terjesztésére 1989. december 31-ig.

{{< figure src="kispest_III_utem.png" title="Kispest III. ütem térképi vázlat, 1988. A terület 5 tömbre van osztva az utcák által. Napjainkban a Mátyás király út és a Tálas (a térképen Talalas?) utcák között található a Shopmark. A Corvin krt. - Szalay utca között volt a [Hungária-Jacquard Szövőgyár](https://dka.oszk.hu/html/kepoldal/index.phtml?id=28592) telephelye, ahol ma több üzlet működik." numbered="true" >}}

### Áthúzódás

[1988. november 21.](https://library.hungaricana.hu/hu/view/HU_BFL_XXIII_102_a_1_1988-11-21/?pg=175&layout=s&query=kispest%20OR%20XIX): Tájékoztató a kerületi tanácsok VII. ötéves tervi magánerős lakásépítésének helyzetéről és értékelés ponton belül olvashatunk egy mondatot: *"Megkezdték a Vöröshadsereg-Corvin körút közötti /Bermuda háromszög/ területen — a VIII. ötéves tervre áthúzódóan — 456 db lakás építésének előkészítését."*

[1989. december 4.](https://library.hungaricana.hu/hu/view/HU_BFL_XXIII_102_a_1_1989-12-04/?pg=198&layout=s): Javaslat a Fővárosi Tanács állásfoglalására a tervezett 1990. évi lakásgazdálkodási intézményekkel kapcsolatban ponton belül írnak a III. ütemről. *"1988-ban 32,50 millió Ft céltámogatás szerepel az éves tervben. Ebből készült el az 5. tömb szanálása, a 4. tömbé is megkezdődött. Lakásátadás 1990 után várható."*

[1990. április 11.](https://library.hungaricana.hu/hu/view/HU_BFL_XXIII_102_a_1_1990-04-11/?pg=88&layout=s): Jelentés a következő középtávú tervidőszak javasolt lakástelepítési helyeinek felülvizsgálatáról pontban. *"Vöröshadsereg - Ady u. /Bermuda/. 456 db lakás. Három tömbre a beruházási program elkészült. A területelőkészítés, a kisajátítás folyamatban van. Alapközmű építése szükséges."*

És ennyi. Nincs több fellelhető érdemi információ a III. ütemmel kapcsolatban, csak néhány költségvetési tétel a BFT ülésén ([1989. február 10](https://library.hungaricana.hu/hu/view/HU_BFL_XXIII_101_a_1_1989-02-10/?pg=148&layout=s), [1990. május 15](https://library.hungaricana.hu/hu/view/HU_BFL_XXIII_101_a_1_1990-05-15/?pg=160&layout=s)). A fentiek alapján mindenesetre tudható, hogy még beruházási program is készült, ez vélhetőleg a BFT VB elé nem került, csak a kerületi tanácsban tárgyalták.

Hogy miért ismertem fel a III. ütemben a "Bermuda háromszöget"? Még a források felkutatásánál akadtam rá Fenyvesi Dezső, Kispest 1984-1990 közötti tanácselnökének blogjára, ahol egy [írást](https://kispestanno.blog.hu/2013/10/27/a-kispesti-bermuda-haromszog) ennek a területnek szentel. Érdemes elolvasni Györkös Attila hozzászólását (Kanuni Szulejman Szultan becenév alatt), ahol a terület életéről, gyerekkori emlékeiről ír.

Itt ér véget cikksorozatom azon része, amely a kispesti lakótelep építészet történetének forrásait dolgozta fel és követi a lakótelepi lakóépületek térképi ábrázolásának feladata a következő részben.
